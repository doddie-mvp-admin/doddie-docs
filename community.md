### **Linee guida della Community**
##
## **Introduzione**
*Ultimo aggiornamento: gennaio 2022*

La mission di TikTok è stimolare la creatività e portare allegria. Stiamo costruendo una community globale in cui tutti possano creare e condividere, scoprire il mondo che li circonda ed entrare in contatto con altre persone in tutto il mondo. Lavoriamo per mantenere un ambiente che vada a sostegno della nostra community e che ne promuova la crescita. Le Linee guida della Community definiscono un insieme di norme e un codice di condotta con l’obiettivo di rendere la piattaforma uno spazio sicuro e accogliente per tutti.

Per TikTok sicurezza, diversità, inclusione e autenticità sono elementi della massima importanza. Incoraggiamo i creatori di contenuti a esprimere ciò che li rende unici e le persone a impegnarsi in ciò che più li ispira; riteniamo che un ambiente sicuro possa aiutare tutti ad esprimersi apertamente. Crediamo profondamente nella natura globale della nostra community e ci impegniamo a tener conto della varietà degli aspetti culturali dei contesti in cui operiamo. Un ulteriore obiettivo della piattaforma è coltivare un ambiente che promuova interazioni veritiere, consentendo esclusivamente contenuti autentici.

Le nostre Linee guida della Community si applicano a tutti gli utenti e ad ogni contenuto condiviso su TikTok. La loro applicazione avviene proattivamente tramite differenti tecnologie oltre che alla moderazione svolta da personale dedicato prima che contenuti che violino le Linee guida vengano segnalati. Incoraggiamo inoltre i membri della nostra community ad utilizzare gli [strumenti di TikTok](https://support.tiktok.com/it/safety-hc/report-a-problem) per segnalare contenuti o account che potrebbero violare le nostre Linee guida.

Rimuoviamo qualsivoglia contenuto – video, audio, live, immagini, commenti, link e testo – che violi le nostre Linee guida. I soggetti coinvolti vengono informati delle nostre decisioni, nei confronti delle quali possono appellarsi qualora ritengano che non vi sia stata nessuna violazione. Procediamo a sospendere o a cancellare account e/o utenti in caso di violazioni gravi o ripetute; a tale scopo, teniamo conto anche di informazioni disponibili offline e su altre piattaforme. I casi che comportino minacce o che costituiscano un pericolo per la vita delle persone e che siano specifici, credibili e imminenti possono essere oggetto di denuncia alle autorità competenti. L’utilizzo di TikTok è riservato a persone di età di 13 anni e superiore e procediamo alla rimozione di account di soggetti che potrebbero avere un’età inferiore. (*Negli Stati Uniti è consentito l’accesso a soggetti di età inferiore a 13 anni in TikTok per i più giovani, un’esperienza dell’app con alcune limitazioni, sviluppata specificamente per questo pubblico, con misure di difesa aggiuntive e protezione della privacy).*

I nostri algoritmi sono stati sviluppati sulla base dei concetti di fiducia e di sicurezza. Per alcuni contenuti ci riserviamo di intervenire al fine di ridurre la possibilità di accesso, ad esempio reindirizzando i risultati delle ricerche o non consentendo la possibilità di raccomandare video nella sezione Per Te. Per ulteriori informazioni consultare il paragrafo “Sezione Per Te - Contenuti non idonei”.

Siamo consapevoli che alcuni contenuti che verrebbero normalmente rimossi in base alle nostre Linee guida potrebbero essere di pubblico interesse. Per questa ragione, in determinate circostanze possiamo consentire eccezioni, ad esempio nel caso di contenuti educativi, documentari, scientifici, artistici, satirici, di fantasia, di carattere professionale o critico o che comunque permettano alle persone di esprimersi su temi di importanza sociale. Al fine di ridurre l’impatto potenzialmente negativo di contenuti espliciti, potremmo prevedere misure di sicurezza, ad esempio una schermata con un messaggio di avviso che consenta di scegliere se proseguire o meno.

Aggiorniamo costantemente le nostre Linee guida collaborando con terze parti in modo da evolverci di pari passo con l’emergere di nuovi comportamenti e nuovi rischi, nel quadro del nostro impegno affinché TikTok rimanga un luogo sicuro di creatività e di allegria.


## **Tutela dei minori**
Ci impegniamo profondamente per garantire la tutela dei soggetti minorenni sulla nostra piattaforma. Per TikTok un minorenne è una persona di età inferiore ai 18 anni. Non consentiamo attività che possano causare abuso, danno, pericolo o sfruttamento dei minori su TikTok. Qualunque contenuto, che si tratti di contenuti di animazione, creati digitalmente o manipolati da altri media, che rappresenti l’abuso, lo sfruttamento o situazioni di pericolo di minori costituisce una violazione della nostra piattaforma e verrà rimosso non appena rilevato. I materiali pedopornografici e le relative prove vengono sottoposti alle autorità competenti.

Come previsto nelle [Condizioni di Servizio](https://www.tiktok.com/legal/terms-of-use?lang=it), per poter utilizzare TikTok gli utenti devono soddisfare i requisiti minimi di età. Nel caso in cui vengano identificati titolari di account che non rispettano i requisiti di età i relativi account verranno cancellati. La nostra piattaforma è stata progettata tenendo in considerazione la sicurezza dei minorenni; per questa ragione l’accesso ad alcune funzioni della piattaforma è limitato in base all’età. I titolari di account al di sotto dei 16 anni non possono utilizzare messaggi diretti, né possono effettuare dirette streaming; inoltre, i loro contenuti non possono comparire nella sezione Per Te. Le soglie di età possono variare a seconda delle aree geografiche. I titolari di account di età inferiore ai 18 anni non possono inviare o ricevere doni attraverso la funzione regali virtuali.
### Sfruttamento sessuale dei minorenni
TikTok interverrà nei confronti di qualsivoglia contenuto o account contenente materiali pedopornografici o che mostrino sfruttamento sessuale di un minorenne. Lo sfruttamento sessuale dei minorenni riguarda l’abuso di una posizione di potere o di fiducia per fini sessuali, ivi compresi vantaggi di carattere finanziario, sociale, sessuale o politico conseguenti allo sfruttamento di un soggetto minorenne. I materiali pedopornografici comprendono qualsivoglia descrizione visiva di nudi o comportamenti sessualmente espliciti da parte di minorenni, indipendentemente dal fatto che siano stati ottenuti da soggetti adulti sfruttatori, da soggetti della stessa età o autogenerati da minorenni.

**Non postare, caricare, fare streaming o condividere:**

- Contenuti che condividano, ricondividano o offrano per fini di scambio o di vendita materiali pedopornografici, o che indirizzino gli utenti verso altre piattaforme per ottenerli o distribuirli
- Contenuti che interagiscano con i minorenni dal punto di vista sessuale, o che altrimenti sessualizzino il minorenne (ad esempio tramite funzioni quali Duetto)
- Contenuti che rappresentino, promuovano, esaltino o incoraggino l’abuso sui minori, ivi compresi nudi, minorenni sessualizzati o attività sessuali con minorenni
- Contenuti che rappresentino, promuovano, considerino normali o esaltino la pedofilia o la violenza sessuale sui minori
- Contenuti che vittimizzino nuovamente o che sfruttino vittime minorenni di abusi attraverso la ricondivisione di terze parti o la nuova rappresentazione di violenze o confessioni
### Adescamento
I comportamenti di adescamento sono quelli in cui un adulto costruisce un rapporto emotivo con un minorenne, ottenendone così la fiducia per fini di contatto sessuale, abuso sessuale, traffico o altro sfruttamento, immediatamente o in futuro. Tali comportamenti includono l’adulazione, richieste di contatto sulla piattaforma o al di fuori di questa, richieste di informazioni di carattere personale, proposte atte a fornire materiale sull’abuso sessuale dei minori, richieste o commenti di carattere sessuale e doni o regali.

**Non postare, caricare, fare streaming o condividere:**

- Proposte per fini di adescamento
- Contenuti che ritraggano, promuovano, considerino normale o esaltino comportamenti di adescamento
- Contenuti che promuovano un contatto sessuale reale tra un minorenne e un adulto o tra minorenni con differenza di età significativa
- Contenuti che mostrino o offrano immagini di nudo ai minorenni
- Contenuti che spingano i minorenni a collegarsi con un adulto su un’altra piattaforma, sito o altro ambiente digitale
- Qualunque richiesta di immagini di nudo o di contatti sessuali dietro ricatto o altri mezzi coercitivi
### Immagini di nudo e atti sessuali con minorenni
Le immagini di nudo e le attività sessuali con minorenni includono contenuti che ritraggono esplicitamente il seno, i genitali, l’ano o i glutei, o comportamenti che imitino, simulino o mostrino atti sessuali in cui partecipino soggetti minorenni. Non consentiamo immagini di nudo o di atti sessuali, ivi compresi contenuti creati o manipolati digitalmente.

**Non postare, caricare, fare streaming o condividere:**

- Contenuti che rappresentino o che alludano ad attività sessuali di minorenni, che si tratti di atti di penetrazione o meno, sesso orale e baci sensuali
- Contenuti che rappresentino eccitazione o stimolazione sessuale con un minorenne
- Contenuti che rappresentino feticismo sessuale con un minorenne
- Contenuti che rappresentino genitali, glutei, pube o capezzoli o areole di minorenni
- Contenuti con linguaggio sessuale esplicito che si riferiscano a minorenni o che li ritraggano
- Contenuti che rappresentino minorenni attraverso testi di brani musicali con riferimenti sessuali espliciti
- Contenuti con minorenni che ballano in modalità sessualmente esplicite, ad esempio twerking, scuotere il seno, spinte pelviche o palpeggiare i genitali o il seno, proprio o di altro soggetto
- Contenuti che raffigurino un minorenne mentre si spoglia
- Contenuti che raffigurino un minorenne quasi completamente nudo in un contesto in cui ciò non appaia pertinente
- Commenti, emoji e messaggi di testo di natura sessuale, o altri contenuti grafici suggestivi di nudo o attività sessuale di un minorenne
### Attività dannose da parte di minorenni
Le attività dannose svolte da minorenni includono il possesso o il consumo di sostanze proibite ai minorenni, l’abuso di sostanze legali, la partecipazione ad attività illegali e sfide/gare di natura fisica o altre che possano minacciare il benessere dei minorenni. Tali contenuti vengono rimossi dalla nostra piattaforma.

**Non postare, caricare, fare streaming o condividere:**

- Contenuti che suggeriscano, rappresentino, imitino o promuovano il possesso o il consumo di bevande alcoliche, tabacco o droghe da parte di un minorenne
- Contenuti che offrano ai minorenni istruzioni su come acquistare, vendere o scambiare alcol, tabacco o sostanze controllate
- Contenuti che rappresentino o promuovano attività che potrebbero mettere in pericolo il benessere di soggetti giovani, ivi compresi gare o sfide di carattere fisico o numeri acrobatici
### Danno fisico e psicologico di minorenni
I comportamenti che causano un rischio di danno fisico o psicologico a carico di soggetti minorenni includono l’abuso fisico, la negligenza, comportamenti imprudenti e la denigrazione psicologica. Questi contenuti vengono rimossi dalla piattaforma.

**Non postare, caricare, fare streaming o condividere:**

- Contenuti che rappresentino o promuovano l’abuso fisico, la negligenza, comportamenti imprudenti e la denigrazione psicologica dei minorenni.
### Crimini contro bambini e adolescenti
I soggetti condannati per crimini contro bambini e adolescenti non possono avere un account sulla nostra piattaforma. Tali crimini includono: violenza sessuale, molestie, omicidio, abuso fisico, negligenza, rapimento, sottrazione internazionale di un minore, traffico, sfruttamento dei minori per fini di prostituzione, abuso sessuale on-line dal vivo di un minorenne, sfruttamento sessuale di minorenni nel contesto di viaggi e attività turistiche, tentativi di ottenere o distribuire materiali pedopornografici, nonché la produzione, il possesso o la distribuzione di materiali pedopornografici. Gli account di tali utenti vengono immediatamente chiusi non appena scoperti. Qualunque informazione fornita direttamente dall’utente stesso in base alla quale il titolare dell’account sia un soggetto pedofilo o abbia commesso reati a sfondo sessuale nei confronti di soggetti minorenni verrà considerata veritiera, con conseguente chiusura dell’account.

## **Atti pericolosi e sfide**
Non consentiamo agli utenti di condividere contenuti che ritraggano, promuovano, considerino normali o esaltino atti pericolosi che potrebbero causare lesioni gravi o la morte. Inoltre, non consentiamo contenuti che promuovano o appoggino la partecipazione collettiva ad attività pericolose in violazione di qualsivoglia parte delle nostre Linee guida della Community.

Con l’espressione “atti pericolosi” o “altri comportamenti pericolosi” si intendono atti svolti in un contesto non professionale o in assenza delle necessarie competenze e delle precauzioni di sicurezza, che potrebbero quindi causare lesioni gravi o la morte dell’utente o di altri soggetti. Tali atti includono numeri acrobatici da parte di non professionisti o altre sfide pericolose.

**Non postare, caricare, fare streaming o condividere:**

- Contenuti che mostrino un utilizzo potenzialmente inadeguato di strumenti o oggetti pericolosi
- Contenuti che ritraggano un comportamento pericoloso alla guida
- Contenuti che ritraggano o promuovano l’ingestione di sostanze non adatte al consumo e che potrebbero essere causa di danni gravi
- Contenuti che ritraggano o che forniscano istruzioni sullo svolgimento di un’attività pericolosa
- Giochi, sfide o acrobazie pericolose che potrebbero causare ferite e lesioni o danni alla proprietà


## **Suicidio, autolesionismo e alimentazione scorretta**
Abbiamo a cuore la salute e il benessere delle persone che costituiscono la nostra comunità. Non consentiamo contenuti che rappresentino, promuovano, considerino normali o esaltino attività che potrebbero indurre al suicidio, all’autolesionismo o a un’alimentazione scorretta. Incoraggiamo i membri della nostra comunità a condividere le proprie esperienze personali su queste problematiche in modo sicuro, al fine di diffondere la consapevolezza e di poter accedere al sostegno della comunità. Incoraggiamo inoltre le persone che stanno lottando contro pensieri di autolesionismo o di suicidio, o coloro che sono a conoscenza di persone con ideazioni suicidarie, a contattare immediatamente i servizi locali di emergenza o i [numeri verdi](https://www.tiktok.com/safety/resources/suicide-hotline-resources?lang=it) per la prevenzione dei suicidi. Qualora un nostro intervento possa risultare utile per un utente potenzialmente a rischio, il team di TikTok potrebbe avvertire i servizi locali di emergenza.
### Suicidio e autolesionismo
Rimuoviamo i contenuti che ritraggano suicidi, ideazioni suicidarie o che potrebbero incoraggiare il suicidio o altri comportamenti autolesionistici. Rimuoviamo inoltre i contenuti che mostrino tentativi di suicidio o comportamenti che potrebbero indurre al suicidio. Proibiamo qualsivoglia contenuto che promuova, consideri normale o esalti il suicidio, che fornisca istruzioni per il suicidio o che rappresenti il suicidio come un atto d’onore o eroico. Le minacce di danni a persone considerate specifiche, credibili e imminenti possono essere oggetto di denuncia alle autorità competenti.

Non sono inoltre ammessi contenuti che incoraggino o diffondano notizie false relative a suicidi o autolesionismo. Tali contenuti includono notizie false che potrebbero causare panico e pericolo. Queste notizie verranno rimosse, mentre verranno ammessi quei contenuti che si propongono di placare il panico e di promuovere la diffusione di informazioni accurate su tali notizie false.

**Non postare, caricare, fare streaming o condividere:**

- Contenuti che rappresentino, promuovano, considerino normale o esaltino il suicidio o l’autolesionismo
- Contenuti che forniscano istruzioni sul suicidio o sull’autolesionismo
- Giochi, sfide, patti o notizie false che abbiano ad oggetto il suicidio o l’autolesionismo
### Alimentazione scorretta
Non sono ammessi sulla piattaforma contenuti che promuovano abitudini alimentari che possano causare effetti dannosi sulla salute. A titolo di esempio citiamo contenuti che esprimano il desiderio di contrarre un disturbo alimentare, condivisione di consigli o istruzioni che possano causare disturbi alimentari e la partecipazione a sfide e gare che prevedano una misura delle dimensioni corporee secondo concetti non sani.

**Non postare, caricare, fare streaming o condividere:**

- Contenuti che rappresentino, promuovano, considerino normale o esaltino i disturbi alimentari
- Contenuti che rappresentino, promuovano, considerino normale o esaltino comportamenti che causino una perdita di peso pericolosa associata ad un’alimentazione scorretta


## **Immagini di nudo e atti sessuali**
Ci adoperiamo costantemente per creare una piattaforma accogliente e sicura. Non consentiamo sulla nostra piattaforma la pubblicazione di contenuti pornografici, sessualmente espliciti o immagini di nudo. Proibiamo inoltre contenuti che raffigurino o favoriscano atti sessuali non consensuali, la condivisione non consensuale di immagini intime e contenuti che favoriscano lo scambio di prestazioni sessuali.
### Sfruttamento sessuale
Lo sfruttamento sessuale viene definito come un abuso, potenziale o effettivo, della vulnerabilità di un altro soggetto, o della propria posizione di forza o di fiducia, per fini di carattere sessuale, ivi compreso un vantaggio economico, sociale o politico ottenuto tramite lo sfruttamento sessuale di un altro soggetto. Non sono ammessi contenuti che si propongano lo sfruttamento sessuale.

**Non postare, caricare, fare streaming o condividere:**

- Contenuti che rappresentino, richiedano, promuovano, considerino normale o esaltino atti sessuali non consensuali o contatti non consensuali, ivi compreso lo stupro e la violenza sessuale
- Contenuti che rappresentino, richiedano, promuovano, considerino normale o esaltino la condivisione di immagini intime, incluse immagini a sfondo sessuale prelevate, create o condivise senza consenso
- Contenuti che rappresentino, promuovano, considerino normale o esaltino la violenza sessuale
- Contenuti che rappresentino, promuovano o esaltino lo scambio di prestazioni sessuali, ivi compresa la richiesta o l’offerta di partner sessuali, chat o immagini sessuali, servizi sessuali, contenuto sessuale a pagamento o la pratica del *sexcamming*
### Immagini di nudo e atti sessuali tra adulti
Le immagini di nudo e le attività sessuali includono contenuti che ritraggono esplicitamente parti del corpo quali il seno, i genitali, l’ano, i glutei, o comportamenti che imitino, ricordino o mostrino atti sessuali. Non consentiamo la pubblicazione di immagini di nudo o di atti sessuali, ivi compresi contenuti creati o manipolati digitalmente. Siamo consapevoli che determinati contenuti potrebbero risultare offensivi e culturalmente inadeguati in determinate regioni geografiche o che potrebbero non essere adatti a utenti di tutte le età.

**Non postare, caricare, fare streaming o condividere:**

- Contenuti che ritraggano attività sessuali, esplicite o implicite, che si tratti di atti di penetrazione o meno, sesso orale o baci erotici
- Contenuti che ritraggano eccitazione o stimolazione sessuale
- Contenuti che ritraggano feticismo sessuale
- Contenuti che ritraggano genitali, capezzoli o areole femminili, pube o glutei
- Contenuti con linguaggio sessuale esplicito per fini di gratificazione sessuale


## **Bullismo e molestie**
Crediamo in una comunità inclusiva e nella libertà di espressione individuale priva di abusi. Non tolleriamo che i membri della nostra comunità vengano umiliati, bullizzati o sottoposti a molestie. Comportamenti o contenuti offensivi possono essere causa di gravi disturbi psicologici e verranno quindi rimossi dalla nostra piattaforma.
### Comportamenti offensivi
Rimuoviamo qualsivoglia espressione di offesa, incluse minacce o affermazioni umilianti volte a deridere, umiliare, imbarazzare, intimidire o ferire un individuo. Questa proibizione si applica a tutte le funzionalità di TikTok. Per consentire di esprimersi su questioni di pubblico interesse, potrebbero essere ammessi commenti critici nei confronti di personaggi pubblici, pur rimanendo comunque proibiti comportamenti offensivi gravi nei confronti degli stessi.

**Non postare, caricare, fare streaming o condividere:**

- Contenuti atti ad insultare altri individui o a denigrare una persona sulla base di caratteristiche quali facoltà mentali, aspetto, caratteristiche della personalità o igiene
- Contenuti che incoraggino molestie coordinate
- Contenuti che denigrino vittime di stragi violente
- Contenuti che utilizzino le funzionalità interattive di TikTok (ad esempio la funzione Duetto) per denigrare altri soggetti
- Contenuti che raffigurino danni o intimidazioni premeditate, come ad esempio cyberstalking o trolling
- Contenuti che augurino la morte, malattie gravi o altri danni gravi a un individuo
### Molestie sessuali
Per molestie sessuali si intendono comportamenti sessuali indesiderati o inadeguati nei confronti di un’altra persona. Non consentiamo contenuti che esaltino, considerino normali o promuovano le molestie sessuali, indipendentemente dalle intenzioni dell’utente.

**Non postare, caricare, fare streaming o condividere:**

- Contenuti che si propongano di stabilire un contatto sessuale indesiderato
- Contenuti che denigrino l’attività sessuale di un’altra persona
- Contenuti che simulino attività sessuali con un’altra persona, verbalmente, tramite messaggi (incluso l’utilizzo di emoji) o tramite il ricorso a una qualunque funzione dell’app
- Contenuti che modifichino o trasformino l’immagine di un altro individuo al fine di rappresentare o di simulare lo svolgimento di attività sessuali
- Contenuti che rivelino, o minaccino di rivelare, dettagli sulla vita sessuale privata di una persona, ivi comprese minacce di rendere pubblici contenuti digitali, trascorsi sessuali e nomi di precedenti partner sessuali
- Contenuti che rendano pubblico, o minaccino di rendere pubblico, l’orientamento sessuale di una persona senza il suo consenso
### Minacce di hacking, doxxing e ricatto
La minaccia di hacking o doxxing al fine di molestare o ricattare un’altra persona può causare gravi disturbi emotivi e altri danni. Con il termine *doxxing* si intende la raccolta e la pubblicazione di dati personali o identificativi con intenti malevoli. Questi comportamenti online costituiscono una forma di abuso e non sono quindi ammessi sulla nostra piattaforma.

**Non postare, caricare, fare streaming o condividere:**

- Contenuti che minaccino di rivelare dati personali o identificativi, ivi compresi l’indirizzo di residenza, l’indirizzo di posta elettronica, il numero di telefono, i dati bancari, il codice fiscale o il numero del passaporto
- Minacce di ricatti o di hacking dell’account di un altro soggetto
- Contenuti che incitino o incoraggino altri ad hackerare o a rivelare i dati dell’account, i dati personali o i dati identificativi di un’altra persona
- L’account di un individuo, i dati personali o i dati identificativi che potrebbero essere utilizzati da altri per fini di abuso, troll o molestie


## **Incitamento all’odio**
TikTok è una comunità variegata e inclusiva e come tale non tollera la discriminazione. Non ammettiamo contenuti di incitamento all’odio o comportamenti che istighino l’odio, che vengono quindi rimossi dalla nostra piattaforma. Chiudiamo gli account e impediamo la partecipazione di utenti che violino le norme in materia di contenuti di incitamento all’odio o che siano comunque associati all’incitamento all’odio al di fuori della piattaforma TikTok.
### Attacchi e ingiurie nei confronti di caratteristiche protette
Definiamo come comportamento d’odio o incitazione all’odio qualunque contenuto che attacchi, minacci, inciti alla violenza o in altro modo disumanizzi un individuo o un gruppo sulla base delle seguenti caratteristiche protette:

- Razza
- Etnia
- Nazionalità
- Religione
- Casta
- Orientamento sessuale
- Sesso
- Genere
- Identità di genere
- Patologie gravi
- Disabilità
- Status di immigrazione

Si definiscono ingiurie i termini dispregiativi intesi a denigrare gruppi o persone in base a una delle caratteristiche protette precedentemente elencate. Al fine di ridurre al minimo la diffusione di termini fortemente denigratori, rimuoviamo dalla nostra piattaforma tutte le ingiurie, salvo che i termini vengano intesi con un significato differente, vengano utilizzati in modo autoreferenziale (ad esempio da parte di membri del gruppo protetto) o comunque non si propongano un obiettivo denigratorio (ad esempio in un contesto educativo).

**Non postare, caricare, fare streaming o condividere:**

- Contenuti che sostengano che i soggetti o i gruppi con caratteristiche protette siano inferiori dal punto di vista fisico, mentale o morale, o che li citino come criminali, animali, oggetti inanimati o altre entità non umane
- Contenuti che promuovano o giustifichino violenza, esclusione, segregazione o discriminazione nei loro confronti
- Contenuti che utilizzino o includano ingiurie non autoreferenziali
- Contenuti relativi a persone transgender o non binarie in cui ci si rivolga loro citando il genere e/o il nome precedenti il cambio di identità (*misgendering* e *deadnaming*)

Contenuti che raffigurino un danno inflitto a un soggetto o a un gruppo in ragione di una caratteristica protetta
### Ideologie basate sull’odio
Le ideologie basate sull’odio sono quelle che evidenziano una chiara ostilità nei confronti di persone in ragione delle rispettive caratteristiche protette. Le ideologie basate sull'odio sono incompatibili con il concetto di comunità inclusiva e solidale che caratterizza la nostra piattaforma. Per questa ragione i contenuti che le promuovono vengono prontamente rimossi.

**Non postare, caricare, fare streaming o condividere:**

- Contenuti che elogino, promuovano, esaltino o esprimano sostegno nei confronti di qualsivoglia ideologia basata sull’odio (ad esempio suprematismo bianco, misoginia, contenuti anti-LGBTQ, antisemitismo)
- Contenuti con nomi, simboli, logo, bandiere, slogan, uniformi, gesti, saluti, illustrazioni, ritratti, brani, musica, testi o altri elementi relativi a un’ideologia basata sull’odio
- Contenuti che promuovano, sostengano o pubblicizzino terapie di orientamento sessuale o programmi simili
- Contenuti che neghino che siano accaduti episodi di violenza nei confronti di gruppi protetti, che al contrario risultino ben documentati (ad esempio la negazione dell’Olocausto)
- Rivendicazioni di superiorità nei confronti di un gruppo di persone in ragione di altre caratteristiche protette
- Teorie complottistiche a giustificazione di ideologie basate sull’odio


## **Estremismo violento**
La nostra posizione contro qualunque tipo di violenza, su TikTok e altrove, è inequivocabile: non consentiamo l’utilizzo della nostra piattaforma per fini di minaccia o di incitazione alla violenza, o per promuovere individui, organizzazioni o atti violenti. In presenza di una minaccia alla sicurezza pubblica o quando un account viene utilizzato per promuovere o esaltare la violenza anche al di fuori della piattaforma, l’account viene bloccato. Se necessario, procediamo a segnalare le minacce rilevate alle autorità competenti. Per permettere una protezione efficace della nostra comunità, ci riserviamo di valutare i comportamenti offline al fine di identificare individui e organizzazioni estremiste e violente presenti sulla nostra piattaforma. Una volta che tali individui e organizzazioni sono stati individuati, procediamo alla chiusura dei rispettivi account.
### Minacce e incitazione alla violenza
Per TikTok incitazione alla violenza significa promuovere, sostenere o incoraggiare il ricorso alla violenza. Non consentiamo sulla nostra piattaforma minacce di violenza o incitazione alla violenza che potrebbero comportare danni fisici gravi.

**Non postare, caricare, fare streaming o condividere:**

- Affermazioni sull’intenzione di causare lesioni a una persona o a un gruppo di persone
- Affermazioni o figure retoriche che incoraggino a commettere violenza fisica o che comunque la sostengano
- Affermazioni ipotetiche o che incitino altre persone a commettere atti violenti
- Richieste di portare armi in un luogo con l’intento di intimidire o minacciare di violenza soggetti o gruppi
- Istruzioni su come produrre o utilizzare armi con l’intento di incitare alla violenza
### Individui e/o organizzazioni estremiste e violente
Non consentiamo l’utilizzo della nostra piattaforma a individui o a organizzazioni che promuovono o sono responsabili di atti di violenza, quali organizzazioni terroristiche, gruppi d’odio, organizzazioni criminali o altri gruppi armati non autorizzati dai governi nazionali che promuovano la violenza contro civili.

*Organizzazioni terroristiche*

Terroristi e organizzazioni terroristiche minacciano o utilizzano la violenza e/o commettono reati gravi (ad esempio crimini contro l’umanità) contro popolazioni civili per perseguire obiettivi politici, religiosi, etnici o ideologici.

*Gruppi d’odio organizzato*

L’espressione “odio organizzato” si riferisce a soggetti e organizzazioni che attaccano le persone in ragione di caratteristiche protette quali razza, etnia, nazionalità di origine, religione, casta, orientamento sessuale, sesso, genere, identità di genere o status di immigrazione. Gli attacchi includono incitazione alla violenza o all’odio, disumanizzazione di individui o gruppi o sostegno a un’ideologia fondata sull’odio.

*Organizzazioni criminali*

Le organizzazioni criminali sono gruppi transnazionali, nazionali o locali che svolgono attività criminali gravi, inclusi reati violenti (ad esempio omicidio, stupro, rapina, aggressione), traffico (ad esempio di esseri umani, di organi, di droghe, di armi), rapimenti, reati finanziari (ad esempio estorsione, ricatto, frode, riciclaggio di denaro sporco) o reati cibernetici.

**Non postare, caricare, fare streaming o condividere:**

- Contenuti che elogino, promuovano, esaltino o esprimano sostegno nei confronti di atti violenti o individui e/o organizzazioni estremiste violente
- Contenuti che si propongano di reclutare persone in organizzazioni estremiste violente o che incoraggino a farne parte
- Contenuti che presentino nomi, simboli, logo, bandiere, slogan, uniformi, gesti, saluti, illustrazioni, ritratti, brani, musica, testi o altri elementi riferiti a individui e/o a organizzazioni estremiste violente


## **Integrità e autenticità**
La fiducia costituisce un elemento essenziale della nostra comunità. Non consentiamo attività che possano compromettere l’integrità della nostra piattaforma o l’autenticità dei nostri utenti. Rimuoviamo i contenuti o gli account collegati a contenuti spam, false interazioni (*fake engagement*), sostituzione di persona e informazioni fuorvianti che possano essere causa di danni.
### Spam e fake engagement
Il fake engagement include qualsivoglia contenuto o attività che si propone di aumentare artificialmente la popolarità sulla piattaforma. È proibito qualsivoglia tentativo di manipolare la piattaforma al fine di incrementare le metriche di interazione.

**È vietato:**

- Condividere istruzioni su come aumentare artificialmente visualizzazioni, mi piace, follower, condivisioni o commenti
- Vendere o acquistare visualizzazioni, mi piace, follower, condivisioni o commenti
- Promuovere servizi di generazione di traffico artificiale
- Gestire più account TikTok con identità false o fraudolente al fine di distribuire spam commerciale
- Creare malware o modificare codici al fine di aumentare artificialmente visualizzazioni, mi piace, follower, condivisioni o commenti
### Sostituzione di persona
Non consentiamo account in cui ci si presenti come altra persona o entità in modalità fraudolente. In caso di conferma di una segnalazione di sostituzione di persona, richiediamo all’utente di modificare il profilo oppure cancelliamo l’account. Sono ammesse eccezioni per account satirici, di cronaca o gestiti da fan, ad esempio nel caso in cui il nome utente indichi che si tratta di un account satirico, di cronaca o gestito da fan e che non sia in nessun modo collegato con il soggetto indicato nell’account.

**È vietato:**

- Spacciarsi per un’altra persona o entità utilizzando il nome, i dati biografici o le immagini di profilo di soggetti terzi in modalità fuorvianti
### Disinformazione
Il termine disinformazione si riferisce a contenuti imprecisi o falsi. Provvediamo a rimuovere qualsivoglia disinformazione che causi danni significativi a individui, alla nostra comunità o al pubblico in generale, indipendentemente dalle intenzioni. L’espressione “danni significativi” comprende lesioni fisiche gravi, patologie o morte, traumi psicologici gravi, danni rilevanti a beni, oltre alla compromissione della fiducia del pubblico nelle procedure e nelle istituzioni civiche, quali ad esempio governi, elezioni ed enti scientifici. Quanto sopra non si limita semplicemente a informazioni imprecise o infondate, o a danni commerciali o reputazionali.

**Non postare, caricare, fare streaming o condividere:**

- False informazioni che incitino all’odio o al pregiudizio
- False informazioni su situazioni di emergenza che possano scatenare il panico
- False informazioni di carattere medico che possano causare danno alla salute fisica di un individuo
- Contenuti che possano ingannare i membri della comunità su temi quali elezioni e altre attività civiche
- Contenuti collusivi che si propongano di attaccare un soggetto o un gruppo protetto o che includano un appello violento all’azione, o neghino che un evento violento o tragico si sia verificato
- Falsificazioni digitali (contenuti artificiosi o manipolati) ingannevoli per gli utenti poiché distorcono la verità degli eventi e causano danni significativi ai soggetti rappresentati, ad altre persone o alla società in generale

**È vietato:**

- Tenere comportamenti coordinati ingannevoli, ad esempio con la creazione di account multipli al fine di influenzare e indirizzare l’opinione pubblica ingannando individui, la nostra comunità o i nostri sistemi in relazione all’identità dell’account, alla sua localizzazione, ai suoi rapporti, alla popolarità o ai suoi scopi


## **Attività illegali e merci regolamentate**
Ci adoperiamo al fine di garantire che TikTok non consenta attività che violino leggi o regolamenti. Proibiamo il commercio, la vendita, la promozione e l’utilizzo di determinate merci regolamentate, come pure la promozione e l’agevolazione di attività criminali, ivi compreso lo sfruttamento degli esseri umani. Contenuti relativi ad attività o a merci regolamentate o illegali nella maggior parte di un’area geografica o del mondo potranno essere rimossi.
### Attività criminali
Le attività criminali coprono un ampio spettro di atti punibili ai sensi di legge, tra cui furto, aggressione, sfruttamento della persona, contraffazione e altri comportamenti dannosi. Per evitare che tali comportamenti vengano considerati normali, o che vengano imitati o agevolati, rimuoviamo i contenuti che promuovono o agevolano attività criminali.

**Non postare, caricare, fare streaming o condividere:**

- Contenuti che rappresentino o incoraggino atti che causino danni fisici, come aggressioni o rapimenti
- Contenuti che mettano a repentaglio la sicurezza di altri, incluso il cosiddetto *swatting,* ovvero la segnalazione di situazioni di emergenza non veritiere alle forze dell’ordine
- Contenuti che rappresentino o incoraggino lo sfruttamento dell’essere umano, ivi compresi la tratta degli esseri umani, la schiavitù per debiti, la servitù domestica, la tratta a sfondo sessuale o la prostituzione
- Contenuti che promuovano il vandalismo o il danno alla proprietà
- Contenuti che incoraggino il bracconaggio o il commercio illegale di specie animali protette
- Contenuti per l’acquisto, la vendita, il commercio o la richiesta di merci contraffatte o acquisite illegalmente
- Contenuti che forniscano istruzioni su come svolgere attività criminali che possano causare danno a persone, animali o cose
### Armi
Non consentiamo la rappresentazione, la promozione o il commercio di armi da fuoco, munizioni, accessori di armi da fuoco o esplosivi. Proibiamo inoltre la pubblicazione di istruzioni su come produrli. Potrebbero essere consentite eccezioni nel caso di utilizzo di tali contenuti in contesti educativi (ad esempio come parte dei contenuti di un museo), in cui tali dispositivi siano utilizzati da pubblici funzionari (ad esempio un funzionario delle forze dell’ordine) o in un ambiente sicuro e controllato (ad esempio un poligono di tiro o un contesto di caccia ricreativa).

**Non postare, caricare, fare streaming o condividere:**

- Contenuti che mostrino armi da fuoco, accessori di armi da fuoco, munizioni o esplosivi
- Contenuti relativi all’acquisto, alla vendita, al commercio o alla richiesta di armi da fuoco, accessori, munizioni, esplosivi o che forniscano istruzioni su come produrli.
### Droghe, sostanze controllate, alcol e tabacco
Non consentiamo la rappresentazione, la promozione o il commercio di droghe o altre sostanze controllate. È inoltre vietato il commercio tramite la piattaforma di prodotti a base di tabacco e di alcol.

**Non postare, caricare, fare streaming o condividere:**

- Contenuti che mostrino o promuovano droghe e il loro consumo o che incoraggino a produrre, commerciare o fare uso di droghe o di altre sostanze controllate
- Contenuti sull’acquisto, la vendita e il commercio o la richiesta di droghe o di altre sostanze controllate, nonché di prodotti a base di alcol o tabacco (ivi compresi sigarette elettroniche, prodotti a base di tabacco combustibili o senza fumo, prodotti a base di nicotina sintetica e altri sistemi elettronici di erogazione della nicotina (ENDS)
- Contenuti che forniscano informazioni su come acquistare sostanze illegali o controllate
- Contenuti che mostrino o promuovano un uso scorretto di sostanze legali, o che forniscano istruzioni su come produrre per proprio conto sostanze che causino intossicazione
### Frodi e truffe
Non permettiamo di sfruttare la nostra piattaforma abusando della fiducia degli utenti, con conseguenti danni personali o finanziari. Rimuoviamo i contenuti che ingannano deliberatamente le persone al fine di ottenere un vantaggio finanziario o personale illecito, inclusi piani fraudolenti o volti a sottrarre beni o proprietà.

**Non postare, caricare, fare streaming o condividere:**

- Contenuti che promuovano il phishing
- Contenuti che promuovano schemi Ponzi, marketing multilivello o schemi piramidali
- Contenuti che promuovano programmi di investimento con promesse di rendimenti elevati, scommesse a quota fissa o qualunque tipologia di truffa
### Gioco d’azzardo
Non consentiamo contenuti che pubblicizzino servizi di gioco d’azzardo, o che possano comunque essere assimilabili a pubblicità di casinò, scommesse sportive o qualunque altra attività commerciale nel settore delle scommesse.

**Non postare, caricare, fare streaming o condividere:**

- Contenuti che promuovano casinò, scommesse sportive, poker, lotterie, software e app per scommesse o altri servizi correlati
### Privacy, dati personali e dati identificativi
Non consentiamo contenuti che violino la riservatezza dei dati personali o dei dati identificativi (ad esempio codice fiscale, numeri telefonici, indirizzi fisici). Provvediamo a rimuovere dalla piattaforma i contenuti che riportino dati personali o dati identificativi.

**Non postare, caricare, fare streaming o condividere:**

- Contenuti con dati personali o dati identificativi


## **Contenuti violenti ed espliciti**
TikTok è una piattaforma che promuove la creatività ma non attraverso la violenza e contenuti scioccanti. Non consentiamo sulla nostra piattaforma contenuti ingiustificatamente scioccanti, espliciti, sadici o truculenti o che promuovano, considerino normali o esaltino la violenza estrema o la sofferenza. In presenza di una minaccia alla sicurezza pubblica, chiudiamo gli account responsabili e, se necessario, procediamo alla denuncia alle autorità competenti.

**Non postare, caricare, fare streaming o condividere:**

- Contenuti che rappresentino persone e che mostrino:
  - morti o incidenti violenti o espliciti
  - resti umani squartati, mutilati, carbonizzati o dati alle fiamme
  - scene di sangue con ferite aperte o lesioni
  - combattimenti, violenza fisica o tortura
- Contenuti che rappresentino animali e che mostrino:
  - l’uccisione o la morte non naturale di animali
  - resti di animali squartati, mutilati, carbonizzati o dati alle fiamme
  - atti di crudeltà e di violenza sugli animali


## **Violazione di copyright e marchi registrati**
Il copyright è un diritto legale che protegge le opere originali (musica, video) e l’espressione originale di un’idea (ad esempio il modo specifico in cui un video o un brano musicale si esprime o è stato creato), pur non proteggendo le idee o i fatti all’origine. Un marchio registrato è una parola, un simbolo, uno slogan o un motivo che identifica e distingue la fonte di un prodotto o di un servizio. Incoraggiamo tutti a creare e a condividere contenuti originali. I contenuti che violino i diritti di proprietà intellettuale di un altro soggetto sono proibiti sulla nostra piattaforma e vengono rimossi non appena identificati. In determinate circostanze l’utilizzo di opere protette da copyright può non essere considerato una violazione delle nostre policy, ad esempio nei casi di cui alla dottrina del *fair use* (la facoltà di utilizzare materiale protetto da copyright per scopi specifici di informazione e altri) o ai sensi di altre norme di legge applicabili, oppure nel caso dell’utilizzo di marchi registrati al fine di fare riferimento, commentare legittimamente, criticare, fare una parodia, creare una fan page o redigere una recensione di un prodotto o di un servizio.

**Non postare, caricare, fare streaming o condividere:**

- Contenuti che violino o trasgrediscano copyright, marchi registrati o altri diritti di proprietà intellettuale di soggetti terzi


## **Sicurezza della piattaforma**
Per TikTok la priorità principale è la sicurezza dei dati di utenti, creator, partner, distributori e dipendenti, con particolare riferimento a dati personali, account, profili, contenuti e altre informazioni personali, oltre alla sicurezza dei nostri prodotti e servizi. Non consentiamo l’accesso alla piattaforma TikTok - sito, app, rete e infrastrutture e reti collegate - attraverso metodi non autorizzati o al fine di ottenere informazioni personali o commerciali sensibili e riservate. Qualunque atto che possa arrecare danno alla nostra piattaforma o ai nostri prodotti e servizi, o aggirarne la sicurezza, l’integrità o l’affidabilità è espressamente vietato.

**È vietato:**

- Tentare di accedere alla piattaforma TikTok in modalità non autorizzate o creare versioni falsificate o fuorvianti della piattaforma
- Creare o distribuire file, contenuti o messaggi dannosi contenenti virus, Trojan, worm, bombe logiche o altri materiali che possano risultare dannosi per la comunità o per la piattaforma
- Utilizzare script automatizzati, web crawling, software, tecniche ingannevoli o qualunque altra modalità per tentare di ottenere, acquisire o richiedere le credenziali di accesso o altre informazioni sensibili, inclusi dati non pubblici, da TikTok o dai suoi utenti
- Sfruttare gli account TikTok in base a motivazioni false o fraudolente per distribuire contenuti spam, phishing o smishing al fine di commettere reati cibernetici o di ottenere l’accesso non autorizzato a contenuti, account, sistemi o dati di terzi
- Modificare, adattare, tradurre, decodificare, disassemblare, decompilare o creare prodotti derivati a partire da TikTok, inclusi file, tabelle o documentazione, oppure tentare di rigenerare qualsivoglia codice sorgente, algoritmo, metodo o tecnica che costituisca parte integrante di TikTok
- Fornire l’accesso alle proprie credenziali dell’account a terzi, o permettere a terzi di svolgere attività in violazione delle nostre Linee guida della Community
- Cliccare su link sospetti o rispondere a richieste di informazioni su dettagli relativi all’account TikTok, password, verifica delle qualifiche, informazioni di carattere finanziario o altre informazioni personali


## **Sezione Per Te - Contenuti non idonei**
La sezione Per Te si propone di fornire contenuti originali in linea con la nostra missione di ispirare creatività e di portare allegria alla nostra variegata comunità in tutto il mondo. La sezione Per Te di ciascun titolare di un account si basa su un [sistema di raccomandazione personalizzato](https://newsroom.tiktok.com/it-it/come-tiktok-suggerisce-i-video-nella-sezione-perte)[.](https://newsroom.tiktok.com/en-us/how-tiktok-recommends-videos-for-you) Il nostro sistema di raccomandazione è stato sviluppato tenendo conto principalmente della sicurezza dell’utente; questo significa che alcuni contenuti potrebbero non essere idonei per la raccomandazione. La spontaneità della sezione Per Te è la caratteristica che rende TikTok unico; Per Te si rivolge ad un pubblico vasto che include utenti delle età più varie; si tratta di una caratteristica che teniamo in debita considerazione quando stabiliamo quali contenuti siano idonei per la promozione sulla piattaforma attraverso algoritmi. Le tipologie di contenuti indicate di seguito sono consentite sulla nostra piattaforma nella misura in cui non violino le norme di legge in vigore a livello locale; possono quindi essere oggetto di ricerca e possono essere visionate nei feed Seguiti, ma non sono idonee per la raccomandazione.
### Sicurezza dei minori
La capacità di giudizio e la personalità dei minorenni maturano nel corso del loro sviluppo. Al fine di fornire agli adolescenti uno spazio ulteriore per esplorare e sviluppare le rispettive capacità di espressione negli spazi digitali, i contenuti caricati da utenti di età inferiore ai 16 anni non sono considerati idonei per la raccomandazione. Ci adoperiamo al fine di incoraggiare uno sviluppo sano per tutte le età. La promozione della chirurgia estetica per soggetti minorenni potrebbe condurre ad un elevato livello di insoddisfazione rispetto al proprio corpo. Di conseguenza tali contenuti, ivi compresi video che raffigurino il “prima” e il “dopo”, video di procedure chirurgiche e messaggi relativi a chirurgia estetica elettiva che non citino i relativi rischi, non sono ammessi nella sezione Per Te di tutti gli utenti al di sotto dei 18 anni di età.
### Sport e acrobazie pericolose
Alcune attività possono essere rischiose o pericolose quando svolte senza adeguate misure di sicurezza, con conseguente possibilità di danni fisici. Contenuti che raffigurino acrobazie pericolose o sport estremi da parte di non professionisti potrebbero non essere idonei. (Rimuoviamo i contenuti che ritraggono atti pericolosi e sfide da parte di non professionisti che potrebbero causare lesioni gravi o la morte dell’utente o di altri soggetti).
### Contenuti sessuali espliciti
Siamo consapevoli che non tutti i contenuti potrebbero essere adatti a tutti gli utenti (in particolare agli utenti adolescenti) e/o che potrebbero risultare culturalmente inadeguati in determinate aree geografiche. Al fine di promuovere un’esperienza agevole e adeguata alle diverse fasce di età, i contenuti che alludano chiaramente al sesso potrebbero non essere idonei per la raccomandazione. Tali contenuti includono la rappresentazione implicita di nudi, la sessualizzazione di parti del corpo o contenuti chiaramente erotici o sensuali (ad esempio strip tease).
### Tabacco e alcolici
TikTok si adopera al fine di proteggere la sicurezza dei minorenni sulla piattaforma. I contenuti che promuovono, citano o raffigurano il consumo di alcolici da parte di persone che abbiano raggiunto l’età legale per il consumo, ma che lo facciano in modalità pericolose potrebbero non essere idonei per la raccomandazione. I contenuti che ritraggono l’utilizzo di prodotti a base di tabacco da parte di adulti o che fanno riferimento a sostanze controllate non sono idonei per la raccomandazione. Sono proibiti i contenuti che propongono, ritraggono, imitano o promuovono il possesso o il consumo di bevande alcoliche, tabacco o droghe da parte di soggetti minorenni. Come indicato nelle nostre Linee guida della Community, sono proibiti i contenuti che forniscono a soggetti minorenni istruzioni su come acquistare, vendere o commerciare alcol, tabacco o sostanze controllate.
### Contenuti violenti ed espliciti
La nostra piattaforma promuove la creatività ma non attraverso contenuti scioccanti. I contenuti che possono causare disagio, shock o disgusto potrebbero non essere adatti alla sezione Per Te; tra questi citiamo contenuti che causano spavento, immagini che appaiono improvvisamente causando paura (il cosiddetto *jumpscare*), l’utilizzo di trucco che simuli lesioni cruente e la rappresentazione di funzioni corporee. Contenuti violenti ed espliciti non sono generalmente ammessi su TikTok; tuttavia, in taluni casi potremmo non rimuovere alcuni contenuti di questa tipologia, come ad esempio la rappresentazione esplicita di decessi, incidenti o combattimenti, nel caso in cui si tratti della documentazione di eventi accaduti nel mondo reale che siano di pubblico interesse. Dato che questi contenuti non sono adeguati a tutto il pubblico, non saranno comunque idonei per la raccomandazione; questi contenuti prevedono un messaggio o un’avvertenza mostrata a schermo che permetterà di scegliere se accedervi o meno.
### Spam, contenuti non autentici o fuorvianti
L’autenticità e l’accuratezza sono elementi per noi di grande valore. Valutiamo come non idoneo per la sezione Per Te qualsivoglia contenuto che inganni o manipoli gli utenti al fine di incrementare in modalità ingannevole follower, mi piace, visualizzazioni o altre metriche della piattaforma, inclusi follow-to-follow, like-to-like e l’inganno o la manipolazione degli utenti al fine di spingerli a cliccare sui pulsanti Mi Piace o Condividi. Non sono inoltre idonei per la raccomandazione contenuti complottistici in contrasto con fatti di pubblico dominio e che accusino un gruppo o un’entità, o un individuo in vita, o che includano contenuti potenzialmente fuorvianti e pericolosi relativi ad eventi attuali, in corso e ancora in fase di sviluppo.
### Contenuti non originali, di bassa qualità e codici QR
I contenuti originali e di intrattenimento costituiscono un elemento essenziale della comunità TikTok. Al fine di preservare l’esperienza positiva che gli utenti si aspettano dalla piattaforma, i contenuti non originali e di scarsa qualità non sono idonei per la raccomandazione. Un contenuto viene considerato come non originale qualora venga importato o caricato da TikTok, da altre piattaforme o da altre fonti, ivi compresi reti televisive, film o webcast, senza che l’utente abbia aggiunto parti nuove e creative. Un indicatore del fatto che un contenuto non sia originale è una filigrana visibile o un logo sovrapposto. I contenuti di bassa qualità includono clip estremamente brevi, immagini statiche e video basati esclusivamente su GIF. I contenuti che includono codici QR di norma non sono idonei per la sezione Per Te, poiché potrebbero rinviare gli utenti a siti o ad app pericolosi, pur essendo previste alcune eccezioni in determinate circostanze in cui il rischio è basso (ad esempio nel caso dell’e-commerce).

